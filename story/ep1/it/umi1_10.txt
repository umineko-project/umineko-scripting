`Genji si strinse nuovamente il papillon, e tramite uno spiraglio delle tende, guardò fuori la finestra.`
`La pioggia sembrava leggermente meno scrosciante, se paragonata a quella di ieri sera...`
` Ma i nuvoloni sembravano determinati a non far traspirare neanche un raggio di sole mattutino.`
`La mattina era uggiosa, e per nulla piacevole.`
`"...Come immaginavo, sembra che durerà per tutta la giornata."`
`"Mi scusi per l'attesa, Genji-sama."`
`Kanon terminò di prepararsi, e uscì dalla toilette.`
` In circostanze normali, non era così faticoso passare al turno mattutino dopo aver svolto il turno di notte.`
`Era un programma speciale, applicato solo nei due giorni della riunione di famiglia.`
`Tuttavia, se il tifone avesse persistito anche per oggi, i parenti avrebbero continuato a soggiornare sull'isola fino a domani.`
`Kanon pensò che avrebbe fatto meglio a prepararsi, in vista del prolungamento del programma speciale per un altro giorno.`
`I due lasciarono la dépendance, e aprirono i loro ombrelli.`
` Il vento e la pioggia del giorno precedente avevano devastato il roseto.`
`Nonostante avessero impiegato diversi giorni per abbellirlo in modo da poter accogliere i parenti, bastò una semplice notte di tempeste per rovinare tutto.`
`Kanon esalò un profondo sospiro.`
`I due si diressero verso la villa.`
` Avrebbero dovuto incontrare Gouda, per preparare insieme la colazione.`
`Sicuramente Gouda era già da tempo sveglio, essendo un tipo meticoloso, e avrà preparato una colazione squisita, con la classe di un mastro vetraio.`
`Raggiunsero il portico dell'entrata della villa, e chiusero i loro ombrelli.`
`Genji prese un mazzo di chiavi dal taschino, e aprì la porta d'ingresso.`
`Poiché a Rokkenjima c'era solo la villa della famiglia Ushiromiya, in passato non si usava chiudere a chiave le porte.`
`Ma, per ordine di Natsuhi, furono obbligati a tenerle chiuse da notte fonda sino alle prime ore del mattino.`
`E così, esse venivano aperte all'alba, dai domestici che svolgevano il turno di mattina.`
`Questo compito venne affidato a Genji e Kanon, in modo che Gouda potesse iniziare i preparativi per la colazione non appena si fosse svegliato.`
`Nella villa era calato il silenzio, dando l'impressione che lo stesso edificio fosse ancora addormentato.`
`"...Bene, cominciamo le faccende mattutine."`
`"D'accordo."`
`I due si separarono, e aprirono le tende della villa...`
`Dato che le tende erano rimaste chiuse, all'interno della magione aleggiava ancora una flebile oscurità, come se essa stesse cercando di fuggire da ieri sera.`
`Kanon fece il giro della villa e, una dopo l'altra, spalancò abilmente le tende, senza dover tornare mai sui propri passi.`
`Anche con un tempo del genere, grazie alle tende aperte cominciò a trapelare un po' dell'atmosfera del mattino.`
`Durante il suo tragitto, passò di fronte alla cucina...`
`Anche se non aveva ancora sentito alcun odore, i morsi della fame lo attanagliavano, all'idea di pregustarsi gli aromi della cucina di cui Gouda era fiero.`
`"...Buongiorno...`
`?"`
`Kanon stava per salutare Gouda, che avrebbe dovuto essere nel bel mezzo dei preparativi, ma in cucina non vi era alcuna sua traccia.`
`Le luci erano spente, e non solo le tende erano chiuse, ma la cappa non era neanche attiva.`
`L'aria era glaciale, senza il benché minimo calore di una fiamma, ed era palese che non era stata preparata alcuna colazione...`
`Era inaccettabile, ma forse Gouda stava ancora dormendo.`
`Anche i domestici erano esseri umani.`
` A volte non riuscivano ad alzarsi, e facevano ritardo...`
`Nei rarissimi casi in cui accadeva qualcosa del genere, un bravo domestico doveva celare la situazione incresciosa, sistemare tutto con nonchalance,`
` ed infine, assicurarsi che i suoi superiori non notino neppure che sia successo qualcosa.`
`Kanon prese la cornetta del telefono fissato al muro, e compose il numero interno della stanza in cui alloggiavano i domestici.`
`"...?"`
`...Il suono dell'apertura della chiamata non era partito.`
`Kanon provò a rialzare la cornetta, ma anche così non riuscì a sentire il solito segnale.`
`Provò a ricomporre il numero, ma non fece alcun effetto...`
`Che la causa dello scollegamento della linea interna fosse dovuta al temporale della sera precedente?`
`Il complesso della villa era fatiscente.`
` Kanon era consapevole che anche la più piccola inezia poteva causare un guasto.`
`Kanon rinunciò a tentare di svegliarlo dal telefono, e corse verso la stanza in cui alloggiavano i domestici.`
`...Per quanto tempo aveva dormito? Da quanto tempo stava fissando vagamente il soffitto...?`
`La mattina di Natsuhi cominciava sempre in quella dormiveglia confusa.`
`Il suo sonno era costantemente leggero, e senza le sue medicine non sarebbe neanche riuscita in ciò...`
` Per Natsuhi, prendere sonno non era mai fonte di gioia.`
`Guardando fuori, vide che stava ancora piovendo a dirotto.`
` Se non l'avesse raggiunta un piccolo raggio di luce, avrebbe potuto pensare che fosse ancora la sera del giorno prima...`
`Dato che lei era la padrona di casa, non poteva destarsi dopo gli ospiti.`
`Pur non avendo smaltito la stanchezza, Natsuhi si fece forza e si alzò.`
`Finché sarebbe rimasta nella sua stanza, nessuno l'avrebbe disturbata.`
` Ed il suo mal di testa non avrebbe potuto peggiorare...`
` Questa stanza era l'unico spazio dove poteva sentirsi in pace.`
`Perciò, abbandonarla significava tornare in una realtà in cui i fratelli di suo marito cospiravano tra di loro...`
`In tal caso, non sarebbe stato meglio rintanarsi in quella stanza per sempre...?`
`Concependo una tale fantasia, Natsuhi sorrise amaramente...`
` Forse non era tanto diversa da Kinzo...`
`E sebbene normalmente maledicesse Kinzo, il quale era chiuso nel suo studio senza curarsi degli altri, la verità era che desiderava fare lo stesso...`
`Natsuhi scosse lievemente il capo, e le sue fantasie vennero rimpiazzate dal ritorno del suo solito mal di testa.`
`Quando raggiunse la maniglia della porta per uscire, la sua mano toccò l'amuleto con lo scorpione che aveva appeso al pomello la notte precedente, prima di andare a dormire...`
`Era l'amuleto di Maria, che Jessica aveva dato a Natsuhi.`
`Se si ricordava bene, Jessica aveva affermato che aveva il potere di respingere la magia, e che avrebbe dovuto appenderlo alla maniglia...`
`Forse, era grazie ad esso se almeno la sua stanza era stata protetta dalla cattiveria dei fratelli di suo marito...`
`Pensando a ciò, il suo umore divenne un po' più allegro.`
`"...Immagino che debba ringraziare Jessica... se sono riuscita a dormire con un po' di tranquillità..."`
`Dopodiché, Natsuhi si ricordò di una cosa.`
` Giusto, la scorsa notte aveva promesso a Jessica che le avrebbe dato in cambio un suo amuleto.`
`Natsuhi aprì un cassetto del suo comò, e tirò fuori una custodia per accessori d'epoca, che custodiva preziosamente sin da quando era piccola.`
`Dentro di essa erano stati riposti diversi articoli, a cui all'epoca era affezionata.`
`Da lì estrasse un borsellino rosso...`
` Una volta aperto, al suo interno vi era un piccolo specchio rotondo, dal diametro di circa dieci centimetri.`
`Aveva un aspetto antico, ma il retro aveva un pattern intricato, e sembrava possedere del valore storico.`
`Quantomeno, se paragonato all'affare simile ad un portachiavi di plastica con sopra uno scorpione, sembrava avere un'aria molto più mistica.`
`Pareva essere uno specchio mistico che proteggeva dagli influssi maligni, e che sua nonna, al momento della distribuzione dei beni del nonno, aveva deciso di cederle.`
`Fin dall'antichità, si riteneva che in esso si celasse un misterioso potere.`
`{n}Forse credevano che potesse respingere la sventura e la malvagità, nello stesso modo in cui respingeva la luce.`
`Natsuhi lo ripose nel borsellino...`
` Sarebbe stato un regalo perfetto per Jessica.`
`Nel momento in cui se lo mise nel taschino, tutt'ad un tratto si sentì il rumore di qualcuno che bussò.`
`"...Sì?"`
`"Buongiorno, madame. Sono Genji.`
` Mi perdoni per averla svegliata a quest'ora del mattino."`
`"...Sto arrivando.`
` Cosa c'è?"`
`Prima d'allora, nessun domestico era mai giunto da lei così presto, né tantomeno di persona...`
`Forse era successo qualcosa?`
` Magari era stato commesso qualche grave errore nella preparazione della colazione, che le avrebbe arrecato disonore di fronte agli ospiti...?`
`Natsuhi si lasciò sfuggire un sospirò, preparandosi ai problemi che avrebbe sentito...`
`Quando aprì la porta, Genji le diede ancora una volta il buongiorno, inchinandosi con riverenza.`
` Natsuhi esitò nel rispondere.`
`"...Buongiorno.`
` Che è successo?"`
`"Le mie più sentite scuse...`
` Sembra che a causa del temporale di ieri sera, la linea telefonica si sia guastata...`
` La linea interna è stata interrotta, perciò mi scusi per essermi permesso di venire a chiamarla di persona."`
`"La linea interna è stata interrotta?`
` Questo è un problema.`
` È possibile ripararla?"`
`"...Sfortunatamente, non sappiamo dove sia avvenuto il guasto.`
` Stavo pensando di chiamare più tardi un tecnico, in modo che possa aggiustarla."`
`"Vuol dire che non si potrà ripararla finché questo tifone non sarà passato...?`
` Quindi rimarrà interrotta per tutta la durata del soggiorno dei visitatori...`
`{n}Questo comprometterà il trattamento dei nostri ospiti?"`
`"...Ci prodigheremo per evitare che accada."`
`"Perfetto...`
` Conto su di te affinché nulla vada storto."`
`Natsuhi si sentì leggermente sollevata.`
`Si era preparata al peggio,`
` ma non si era aspettata un problema come quello del guasto ai telefoni.`
`Tuttavia, Eva avrebbe lanciato frecciatine anche di fronte a qualcosa del genere.`
`Natsuhi scosse lievemente il capo.`
`"Come procedono i preparativi per la colazione?"`
`"Riguardo a ciò... Non siamo riusciti a trovare Gouda.`
` La colazione non è stata ancora preparata..."`
`"Che cos'hai detto?"`
`Natsuhi era indignata.`
`Per lei, questo era molto più grave rispetto ai telefoni non funzionanti.`
`E nonostante ciò, quell'informazione le venne riferita in seguito.`
`Perché questi inconvenienti dovevano capitare nella mattina in cui erano presenti i parenti, quando normalmente non avveniva mai nulla del genere...?`
`Natsuhi si portò una mano alla fronte, e scrollò il capo con forza.`
`"Suppongo che stia dormendo da stamattina.`
` Ad ogni modo, basta che qualcuno di voi si muova a preparare la colazione...`
` Co-"`
`Natsuhi uscì nel corridoio, e si voltò un attimo per chiudere la porta della sua stanza.`
`Così facendo, vide ‘qualcosa’ di inquietante che la lasciò ammutolita.`
`...Era uno spettacolo stomachevole, come se qualcuno avesse infilato le dita in un liquido scarlatto, e avesse raschiato la porta intorno alla maniglia.`
`Probabilmente era uno scherzo di cattivo gusto...`
` lasciato da qualcuno che voleva dare l'impressione di aver manomesso la porta con le mani pregne di sangue.`
`"...C-`
`Che razza di scherzo è mai questo...?`
` È di pessimo gusto...!"`
`"...Non l'avevo notato finché non sono venuto a chiamarla.`
` Lo pulirò più tardi."`
`"...F-Forse...`
` è una bravata di uno degli ospiti...`
` È rivoltante, davvero rivoltante...!"`
`Chi diavolo farebbe uno scherzo così orrendo ed infantile?!`
`Natsuhi aveva una vaga idea, ma non avendo delle prove,`
` ritenne che, anche se avesse preteso una spiegazione, sarebbe stata una lotta vana contro delle risposte vaghe.`
`Al contrario, sarebbe stato decisamente meglio far finta di non aver notato quello scherzo.`
`Natsuhi ordinò di levare via quei segni, e con uno schiocco dei tacchi, si diresse verso il salotto.`
`Quando Natsuhi e Genji arrivarono in salotto, Eva e Hideyoshi erano già lì.`
`"...Buongiorno a tutti."`
`"Giorno, Natsuhi-san.`
` Abbiamo saputo che Gouda-san ci avrebbe preparato anche la colazione.`
` È da stamattina che il mio stomaco sta brontolando per la gioia.`
` Wahahah."`
`"Il cibo è la cosa più apprezzabile di questa villa, non trovi?`
` Uhuhuhuh."`
`"...Mi fa molto piacere vedere che anche tu sei di buon umore, Eva-san."`
`Natsuhi ricambiò la sua litigiosità di primo mattino con un'espressione spazientita.`
`Dopodiché, Kanon arrivò leggermente di corsa.`
`Dopo aver chinato il capo verso i parenti in segno di scuse per aver corso in modo inelegante nella villa, si avvicinò a Genji e gli riferì qualcosa a bassa voce.`
`"...Kanon.`
` Non sei ancora riuscito a trovare Gouda?"`
`"...Sono costernato, madame.`
` Ho fatto il giro di tutta la villa e la dépendance, ma...`
` ancora niente."`
`"Ma dove diavolo è andato...?`
` Per ora, preparare la colazione è più importante di Gouda.`
` Procedi immediatamente."`
`"...Sarà fatto."`
`Kanon lanciò un'occhiata a Genji...`
` Aveva qualcos'altro da riferire, ma sembrava chiedergli se dovesse riferirlo di persona...`
`Genji annuì, e decise di dare lui la notizia.`
`"...Madame.`
` Non si tratta solo di Gouda...`
` Non ci sono neanche tracce del monsieur."`
`"Mio marito?"`
`"Sì.`
` Volevo prima informare il monsieur dell'assenza dei preparativi per la colazione, e mi sono diretto verso la sua stanza, ma egli era assente.`
` E non si tratta solo del monsieur...`
` Anche il signor Rudolf e sua moglie, così come la signora Rosa, sono spariti."`
`"Nemmeno nella dépendance?`
` Neppure nella villa?"`
`"...Esattamente.`
` Non sono neanche nelle loro camere della dépendance."`
`Nel sentire che Gouda fosse sparito, aveva pensato che magari avesse dormito troppo o che stesse bighellonando altrove,`
` ma il fatto che fossero scomparsi anche i parenti la fece ragionare in un'ottica un po' più ottimista.`
`Nella peggiore delle ipotesi, la riunione di famiglia della sera scorsa poteva essersi prolungata per tutta la notte, e stava ancora proseguendo.`
`Pertanto, si poteva supporre che l'aria ristagnante della stanza li avesse convinti a distendere i nervi,`
` e che fossero usciti insieme per una passeggiata sotto la pioggia...`
` La parte sul distendere i nervi sembrava effettivamente qualcosa che Klaus avrebbe detto.`
`E forse Gouda era stato chiamato per aiutarli in qualcosa.`
`Gouda non era una persona che perdeva la cognizione del tempo.`
` Doveva aver capito che, se non fosse tornato al più presto, avrebbe sicuramente ostacolato i preparativi per la colazione.`
`Ciononostante, forse la riunione di famiglia era tutt'ora in corso...`
` e l'atmosfera lì presente gli rendeva impossibile andarsene...`
`Capisco, pensò Natsuhi, era una teoria estremamente convincente.`
`Natsuhi ricordò il miraggio in cui era piombata in quella mattina, al momento del suo risveglio, dove la notte precedente sembrava non essersi ancora conclusa...`
` Quando comprese che non era affatto un miraggio, sospirò sconsolata un'altra volta.`
`Perché il banchetto degli sporchi avvoltoi che sorvolavano in cerchio il patrimonio di Kinzo, era ancora in corso.`
`"...Forse sono tornati a discutere sull'eredità da qualche parte nel giardino, oppure in spiaggia...`
` Ad ogni modo, se non richiamiamo Gouda, non termineremo mai i preparativi per la colazione."`
`"Che stai dicendo...?`
` Klaus e gli altri hanno ripreso a discutere...?!"`
`Natsuhi intendeva dirlo a voce bassa, ma Hideyoshi l'aveva sentita, e riuscì a capire la situazione.`
`"Certo che Rudolf e il mio fratellone sono cocciuti.`
` Forse Rosa ci riesce perché è giovane...?`
` Noi due eravamo già assonnati dopo la mezzanotte, e siamo andati a dormire.`
` Il fratellone e gli altri stavano ancora litigando in maniera accesa...`
` Non sopporto gli uomini quando si infuriano."`
`Natsuhi rise sprezzante, col suo volto che rimase inespressivo.`
`"Kanon, cercali fuori.`
` Se trovi Gouda, digli di tornare immediatamente e di preparare la colazione."`
`"...Come desidera."`
`"Natsuhi-san, non sappiamo se siano necessariamente fuori, giusto?`
`{n}Non potrebbero anche essere nello studio di nostro padre?"`
`"...Vero, non è un ipotesi da scartare.`
` Non so come sia andata la discussione,`
` ma è abbastanza probabile che si siano spostati nello studio di nostro padre, e abbiano continuato il dibattito con lui."`
`"...Non riesco ad immaginare che nostro padre li abbia invitati nel suo studio di sua spontanea volontà, per trattare di argomenti a lui tanto sgraditi."`
`"Ah, davvero?`
` Beh, allora niente da fare.`
` Genji-san, Kanon-kun, scusatemi ma potreste per favore cercare fuori?`
` Effettivamente non sarebbe strano per il fratellone proporre di uscire fuori per calmarsi.`
` Anche se là fuori c'è un tempo del genere."`
`"Io andrò nello studio di nostro padre.`
` Forse potrebbero trovarsi lì, non trovate?"`
`"...Non posso addossare un tale disturbo ad un'ospite del tuo calibro, Eva-san.`
` Andrò io.`
` Potrò anche dargli il buongiorno."`
`"Ah, allora mi affiderò a te, va bene?`
` Ma io dubito che ricambierà il saluto.`
` Ricordami, Natsuhi-san, tu sei in buoni rapporti con nostro padre?"`
`"...Non so se si possano definire dei buoni rapporti,`
` ma sono sicura di aver guadagnato la sua fiducia, per il solo fatto di essere la moglie dell'erede della famiglia Ushiromiya."`
`"Allora come minimo ti risponderà, no?`
` Vorrei poter almeno fare colazione con lui.`
` Chissà se riuscirai a convincerlo a scendere..."`
`"Sembra che disprezzi profondamente tutti noi, ma se glielo chiede la sua {i:fidata Natsuhi}, l'ascolterà senz'altro."`
`"...Se dopo tutte queste parole pungenti, scenderai da sola senza riuscire a convincere nostro padre...`
` non potrai più dire di aver guadagnato la sua fiducia, vero...?`
` Uhuhuhuh!"`
`"...Non sono fiduciosa, ma ci proverò."`
`Rispose Natsuhi, scoraggiata.`
` Ma conoscendo il carattere di Kinzo, non credeva affatto di riuscire a portarlo fuori dal suo studio...`
`Anche Eva ne era convinta, e si stava prendendo gioco di lei.`
`Tuttavia, se si fosse arresa e avesse fatto andare Eva, avrebbe perso la faccia...`
`Dinanzi alla meschina richiesta irragionevole di Eva, Natsuhi agitò i suoi piccoli pugni...`
`Vedendola in quello stato, Genji le sussurrò da dietro la sua spalla.`
`"...Madame.`
` Se lei acconsente, la prego di prendere questa."`
`"Ma è...?"`
`Genji consegnò a Natsuhi una chiave dagli intagli rifiniti, che brillava come l'oro.`
` Era la chiave dello studio di Kinzo.`
`La porta era costantemente bloccata da una serratura automatica, e finché Kinzo non permetteva l'accesso, sarebbe rimasta sbarrata.`
`Ma Genji è stato il solo ad ottenere la sua piena fiducia, e gli aveva consentito di portare una chiave di quella porta...`
`"Ma se usassi questa chiave, non verresti incolpato anche tu...?"`
`"...Quando il padrone dorme profondamente, spesso non sente chi bussa..."`
`"E parlargli attraverso la porta renderebbe arduo convincerlo a lasciare la sua stanza.`
` Le consiglio caldamente di usarla..."`
`"...Genji..."`
`Fino ad allora, Natsuhi considerava Genji un servitore distaccato alle strette dipendenze di Kinzo, che non le avrebbe mai offerto i suoi servigi.`
`Ma a quanto pareva, doveva leggermente mutare la sua opinione...`
`Voleva esprimergli la sua gratitudine, ma Genji si era già voltato, e stava camminando lungo il corridoio insieme a Kanon...`
`Tuttavia, mentre Natsuhi lo vide andare via, sentì la sua schiena venire pugnalata da parole derisorie.`
`"Allora assicurati di portare qui nostro padre, ok?`
` Dopotutto, glielo sta chiedendo la carissima moglie di suo figlio. Sono sicura che ti ascolterà.`
` Uhuhuhuhuhuh.`
` Visto che noi siamo degli ospiti, resteremo qui ad oziare."`
`"Finiscila, Eva, stai esagerando.`
` Scusaci, Natsuhi-san, per papà ci affideremo a te..."`
`Natsuhi non rispose, e con un forte schiocco di tacchi, lasciò la stanza con passo rapido.`
`Dopo tutto il gran baccano della notte scorsa, non c'era verso che qualcuno di noi si sarebbe svegliato.`
`Io, il fratellone George e Jessica stavamo ronfando nei letti della stanza di noi cugini.`
`Ma Maria, che non si era unita a noi ed era andata a letto prima di tutti, si svegliò puntuale e riposata.`
`"..."`
`Mentre si guardava attorno, stropicciando gli occhietti assonnati, notò i suoi tre cugini russare come dei tromboni.`
`...Per un po', Maria si ritrovò a riflettere su cosa dovesse fare.`
`E quando capì che sua madre non era con lei, le piombò subito un senso di tristezza.`
`Maria lasciò la stanza dei cugini, per dirigersi nella stanza in cui alloggiavano lei e sua madre.`
`Sbattè con fragore la porta, senza badare ai tre che dormivano pesantemente.`
`In risposta a quel rumore, Battler borbottò nel sonno e si rigirò, ma non fu sufficiente per svegliarlo.`
`Maria ritornò dopo un po', facendo nuovamente fracasso mentre apriva la porta.`
`"...Uuh."`
`Quando aveva lasciato la stanza sembrava sonnolenta, ma una volta tornata, sembrava avere un'espressione scocciata.`
`Dopodiché, si arrampicò sul letto di Battler, che era quello più vicino a lei, e cominciò a fare subbuglio e a saltare su e giù come se fosse su un trampolino.`
`"Uuh, uuh, uuh!!`
` Sve-glia-ti!!`
` Uuh, uuh, uuh!!"`
`"Ohhh, che c'è, che c'è?!`
` Un assalto nemico?!`
` Circondateliii!!"`
`Dopo essersi assicurata che fossi sveglio, Maria saltò sul letto del fratellone George, facendo la stessa cosa...`
`Così facendo, noi tre ricevemmo un risveglio mattutino alquanto piacevole.`
`"Grazie per averci svegliato, Maria-chan.`
` Dato che ieri sera abbiamo fatto tardi, hai fatto in modo che non dormissimo per tutta la mattina..."`
`"ma se fossi stata leggermente più delicata, sarebbe stato perfetto..."`
`"...Quanto ti ammiro, cugino George, sei davvero un adulto..."`
`"Presto saranno le 7:00...`
` Beh, in effetti è un'ora accettabile.`
` Yawwwn."`
`"Uuh!`
` La mamma non c'è!`
` Uuh, uuh, uuh!"`
`"Zia Rosa?`
` Non era nella sua stanza?`
` Mi chiedo se non sia già andata alla villa dopo essersi svegliata."`
`"Non-c'è!!`
` Uuh, uuh!`
` Uuh!`
` Mam-ma!`
` Uuh, uuh, uuh!!"`
`Avvilita, Maria continuò a piagnucolare dei ‘uuh, uuh’.`
` Non sembrava sentirsi sola perché non riusciva a trovare sua mamma, ma che fosse turbata dal fatto che sua madre non fosse dove se la sarebbe aspettata.`
`Forse sarebbe bastato accennarle dove fosse zia Rosa,`
` ma sfortunatamente, finché saremmo rimasti lì, non avremmo potuto saperlo.`
`"Andiamo alla villa, tanto lì dobbiamo fare la colazione."`
`"Giusto.`
` Maria, vieni alla villa con noi?`
` Sono sicuro che anche zia Rosa sarà lì."`
`"Uuh?`
` La mamma è alla villa?!`
` Allora vengo.`
` Uuh."`
`"Esatto, andiamo alla villa.`
` Probabilmente i nostri genitori sono già lì."`
`Maria tornò normale, come se non avesse avuto una sfuriata un attimo prima, e riacquisì la sua solita compostezza.`
`Ci vestimmo, lasciammo la stanza, e ci dirigemmo verso la villa.`
`Bussò ancora una volta alla porta dello studio.`
` Ma non ci fu risposta...`
` A quanto pareva, stava ancora dormendo, e non riuscì a svegliarlo...`
` Se fosse tornata di sotto dicendo qualcosa del genere, Eva avrebbe sicuramente gongolato in maniera spocchiosa.`
`E anche tralasciando Eva, c'era il problema che Kinzo, durante la riunione annuale di famiglia dell'anno scorso, era rimasto chiuso per tutto il giorno nelle sue stanze, non uscendo neppure per salutare...`
`Anche se era il capofamiglia, anzi, proprio perché era il capofamiglia, non poteva non presentarsi.`
`Si chiese se potesse riuscire a convincerlo.`
` Natsuhi si fece coraggio, infilò la chiave presa in prestito da Genji, e aprì la porta...`
`L'odore dolciastro, che fuoriuscì dal piccolo spiraglio aperto e che sembrava corroderle il cervello, la costrinse ad arricciare il naso, anche se si era preparata ad esso.`
`Pensando che fosse ancora a letto, Natsuhi entrò silenziosamente nella sua stanza, senza fare rumore...`
`In quel momento, Kinzo era già sveglio, e stava guardando fuori dalla finestra.`
`"L-Lei è sveglio...`
` Buongiorno..."`
`"...Come sei entrata?"`
`Le domandò Kinzo, ancora girato di spalle.`
`La sua voce non era esasperata, ma pacata, e Natsuhi ne fu leggermente sollevata...`
`Tuttavia, anche se era sveglio, era abbastanza imbronciato da ignorare tutto quel bussare.`
`Natsuhi non era capace di rilassarsi.`
`"...Le mie sentite scuse.`
` Ho chiesto un favore a Genji-san, e mi ha dato in prestito la chiave per lo studio..."`
`"Oh...`
` Dunque è stato Genji...?`
` Se il mio amico ha pensato che fosse la cosa giusta da fare, non posso che ascoltarti.`
` Dimmi... cosa vuoi da me?"`
`"S-Sì...`
` La colazione sarà pronta a breve, e ci piacerebbe molto poter godere della sua presenza..."`
`"Mangerò la colazione qui.`
` Falla portare come sempre."`
`"Ma, padre...`
` È la riunione annuale di famiglia.`
` Per favore, almeno si faccia vedere."`
`"...Scendi al piano di sotto.`
` Io che partecipo ad una discussione sul come spolpare i miei lasciti dopo la mia morte?`
` Che idiozia..."`
`"Possono parlarne quanto vogliono senza di me.`
` E se quella sarebbe una riunione di famiglia, non è abbastanza importante da farmi lasciare questa stanza.`
` Sono occupato.`
` Non disturbarmi."`
`Di fronte a tali ultime parole, temette che qualsiasi altra domanda sarebbe stata inutile...`
`Natsuhi capì che, se avesse aggiunto altro, avrebbe provocato la sua ira.`
`Si sentiva male all'idea di dover sentire i commenti sarcastici di Eva sul suo inevitabile fallimento, ma ormai non c'era nulla che potesse fare...`
`"...È così...?`
` Ho capito...`
` Non ne saranno felici, ma lo riferirò."`
`Natsuhi decise di rinunciarci.`
` Si inchinò in silenzio, e cercò di uscire dalla stanza prima che gli venisse un attacco violento.`
`In quel frangente, Kinzo si rivolse a Natsuhi...`
`La sua voce, se paragonata al Kinzo di sempre, era tranquilla e gentile, come se venisse da una persona completamente diversa.`
`"...Natsuhi...`
` È passato molto tempo da quando sei entrata nella famiglia Ushiromiya."`
`"...S-Sì...`
` È passato molto tempo da quando mi è stato concesso di portare il titolo di Ushiromiya."`
`"...Ci sono volte in cui desideri tornare dalla tua vecchia famiglia?"`
`"...No...`
` Sposarsi significa lasciare la casa dei propri genitori.`
` Io sono Natsuhi Ushiromiya.`
` Gli Ushiromiya sono l'unica famiglia a cui io sono legata, e che posso definire la mia casa."`
`Non era affatto un'esagerazione.`
` Tale era la determinazione con cui Natsuhi teneva alto il cognome degli Ushiromiya...`
`Era proprio per questo che si sentiva tanto affranta nel vedere le sue fatiche sprecate, senza neanche incontrare l'approvazione di suo marito.`
`"...Se Klaus fosse stato una donna...`
` e tu fossi stata suo marito...`
` No... È meglio che non lo dica."`
`"...C-Cosa intende dire con ciò...`
` padre?"`
`Natsuhi era scioccata...`
` Se si avesse preso alla lettera quello che Kinzo aveva detto, allora...`
`Per Natsuhi, tali parole erano più che sufficienti per ricompensare le sofferenze che aveva patito fino a quel momento.`
`"...Lascia perdere.`
` Questi sono i vaneggiamenti di un vecchio."`
`Kinzo le rivolse nuovamente la schiena...`
` Le aveva detto di lasciar perdere, ma Natsuhi non poteva fare a meno di sentirsi il cuore pervaso dal calore...`
`"...Padre.`
` Anche se io, Natsuhi, non ho un legame di sangue con lei, sarò sempre sua figlia...`
` Farò in modo che l'onore e il prestigio della famiglia Ushiromiya...`
` e tutto ciò che lei lascerà...`
` sarà protetto dalla sottoscritta...!"`
`"...Tu non possiedi i requisiti per portare l'aquila monoalata...`
` Tuttavia, è indubbio che tale aquila sia incisa sul tuo cuore...`
` Pertanto, tu sei senz'altro sangue del mio sangue, una persona che erediterà la gloria della famiglia Ushiromiya..."`
`"Alcuni sogghigneranno, e diranno che sui tuoi vestiti non c'è nessun'aquila.`
`{n}Ma non sono cose a cui tu debba prestare ascolto...`
` Solo coloro che possiedono l'aquila nel loro cuore sono davvero miei consanguinei...`
` Mi ritengo onorato che tu faccia parte della famiglia Ushiromiya..."`
`Kinzo continuò a dare le spalle a Natsuhi, senza aggiungere altro.`
`Ma Natsuhi non poteva fare a meno di sentirsi gli occhi lucidi per l'emozione, provando qualcosa che non sentiva da quando era una bambina, e che aveva da tempo dimenticato...`
`Natsuhi si inchinò in silenzio dinanzi alla schiena di Kinzo, per poi lasciare la stanza...`
`"...Ah, sei arrivata giusto in tempo.`
` Come sta nostro padre?`
` Vedi, ci stavi mettendo così tanto che sono venuta a controllare."`
`Quando Natsuhi lasciò lo studio, incrociò il proprio sguardo con quello di Eva, la quale stava salendo le scale.`
`Eva sfoggiava un sorriso maligno, convinta che Natsuhi non sarebbe riuscita a persuadere Kinzo, e che sarebbe uscita da sola con passo funereo.`
`Ma in quel momento, Natsuhi non venne scalfita da un sorriso falso di quel genere...`
`Non le era permesso di portare lo stemma della famiglia sui suoi abiti...`
` Ma avrebbe potuto portarlo indosso al suo cuore.`
`Perciò, replicò con un fare composto, senza esitare... con la dignità e solennità di colei che avrebbe protetto la gloria della famiglia Ushiromiya.`
`"Nostro padre ha detto che non presenzierà alla riunione di famiglia.`
` Stando alle sue parole, non ha alcun interesse nel trattare di argomenti sgradevoli."`
`"...Sapevo che avresti detto qualcosa del genere.`
` Se non sei stata in grado di convincere nostro padre, dillo a chiare lettere."`
`"...Che strazio.`
` Comincio a comprendere i suoi rimpianti."`
`"...C-Cosa intendi dire...?"`
`Natsuhi non rispose.`
`Le diede le spalle con fare solenne, proprio come fece Kinzo prima di lei, e scese le scale.`
`Alla fine, Eva comprese di essere stata presa in giro, e che non sapeva cosa fosse successo, ma qualcosa aveva reso Natsuhi molto sicura di sé.`
`Tuttavia, non aveva il coraggio di incorrere nelle ire di Kinzo.`
`Incapace perfino di bussargli, non poteva fare altro se non schioccare la lingua, fare finta di graffiare la porta, e seguire Natsuhi.`
`"Q-Quindi, il fratellone e gli altri erano lì?`
` Hai chiesto a nostro padre?"`
`"...Non ho avuto occasione di farlo, ma non erano nello studio...`
` Non avrebbe mai permesso loro di entrare per discutere di tali nefandezze, perciò non poteva sapere dove fossero andati.`
` Andiamo al piano di sotto, e attendiamo che i domestici tornino dalla loro ricerca..."`
`"La colazione arriverà in ritardo, ma ti andrebbe una tazza di tè, Eva-san?"`
`"...S-Sono a posto così."`
`Eva non riusciva a celare il suo sgomento per il comportamento di Natsuhi, completamente diverso rispetto a quando se n'era andata...`
`Si muoveva con fare solenne, e per quanto detestasse ammetterlo, persino con maestosità.`
`Non riuscendo a trovare nulla da ridire, fu costretta a tornare in salotto, come aveva suggerito Natsuhi.`
`Quando fecero ritorno al salotto, insieme a Hideyoshi vi erano anche i quattro ragazzi e Nanjo.`
`Genji, che stava parlando con Hideyoshi, fece un resoconto della situazione a Natsuhi non appena si accorse del suo ritorno.`
`"Non avete ancora trovato mio marito e gli altri?"`
`"...Proprio così, e ne sono molto rammaricato...`
` Inoltre, Kumasawa ha iniziato a preparare la colazione.`
` Dice che ci vorrà solo un altro po'."`
`L'orologio segnava le 8:00 passate.`
`La colazione sarebbe dovuta iniziare alle otto in punto.`
` In circostanze normali, per il padrone di casa era uno smacco servirla così tardi.`
`"...Al momento, Kanon sta cercando fuori...`
` E nessuno ha più visto Shannon."`
`"Anche Shannon...?`
` Cielo, ma da quante persone si è fatto accompagnare mio marito nella sua passeggiata?"`
`Quante diamine di persone erano sparite?`
`Con un numero di persone assenti così grande, era davvero demoralizzante, come se si fosse stati tenuti fuori da qualcosa di interessante.`
`Perlomeno, i ragazzi sembravano pensarla così, specialmente Maria.`
`Indignata, il suo stomaco ruggiva, come se sua madre e il resto del suo gruppo l'avessero esclusa, e fossero andati a mangiare delle leccornie da qualche parte.`
`Tentando di risollevarle il morale, gli altri ragazzi stavano facendo zapping col televisore, cercando un programma che potesse attirare l'interesse di Maria.`
`Nanjo osservava appagato tale scena, mentre leggeva un libro sul divano.`
`{n}Doveva trattarsi di un tomo sugli scacchi.`
`Si sentì un rumore di passi affrettati.`
` Erano i passi di una sola persona, pertanto realizzarono che probabilmente non fossero quelli di Klaus e gli altri, ma di Kanon, prima ancora che comparisse.`
`"...Perdoni il disturbo, madame."`
`"A giudicare dal tuo aspetto, non sei ancora riuscito a trovarli."`
`"...Le chiedo umilmente scusa.`
` Ancora niente..."`
`"Va bene così.`
` Ti sei dato un gran daffare."`
`Non si sapeva dove fossero, ma dovevano trovarsi da qualche parte sull'isola.`
`Non avendo messo nulla sotto i denti dalla sera scorsa, a quell'ora il loro stomaco doveva star brontolando.`
`Sarebbero sicuramente tornati da un momento all'altro...`
`Natsuhi era del tutto esterrefatta, e stava cominciando a pensare che non ci fosse un'urgenza impellente di ritrovarli.`
`"Io andrò in cucina a preparare del tè per gli ospiti.`
` Apprezzo molto gli sforzi che avete compiuto così presto nel mattino."`
`Svanita la tensione, Natsuhi lasciò il salotto, facendo trasparire un ritorno del suo mal di testa.`
`Dietro di lei, Kanon cercò di chiamarla, ma Natsuhi se n'era già andata.`
`"...Cosa c'è?`
` C'è dell'altro?"`
`"...Sì...`
` Non sono riuscito a trovare il gruppo del monsieur, ma...`
` ecco..."`
`Kanon era evasivo.`
` La loro posizione era ancora ignota, ma sembrava aver notato qualcosa di potenzialmente collegato.`
`Accorgendosi di tale conversazione, Eva e Hideyoshi si avvicinarono.`
`{n}Forse avevano notato qualche inconsuetudine nel comportamento di Kanon.`
`"Che succede, Kanon-kun?`
` Hai trovato Klaus-san e gli altri?"`
`"...A dire il vero...`
` C'è qualcosa di strano nel magazzino del roseto."`
`"...Qualcosa di strano...`
` A cosa ti riferisci?"`
`"...Era, ehm...`
` Come potrei descriverlo..."`
`Kanon esitò nuovamente...`
` Il suo modo di parlare era completamente diverso dai suoi tipici toni sfacciati.`
`Eva e Hideyoshi si scambiarono delle occhiate perplesse...`
`"Cosa vuoi dire?`
` Non starai mica dicendo che il fratellone e gli altri sono nel magazzino?"`
`"No... Andrò ad ispezionare l'interno.`
` Ero tornato per prendere la chiave, ma...`
` ecco..."`
`"Non ci capisco molto, ma penso che basterà controllare al suo interno.`
` Dov'è la chiave per questo magazzino?"`
`"...È nella stanza per i domestici.`
` Andrò subito a vedere dentro."`
`Kanon corse verso la stanza dei domestici, e tornò con la chiave.`
`Genji lasciò il salotto, comunicando che sarebbe andato a controllare, ma Eva e Hideyoshi lo seguirono...`
`Cos'era questo ‘qualcosa di strano nel magazzino’ che aveva fatto esitare un ragazzo sfrontato come Kanon?`
`Fuori stava ancora diluviando, ma vinse la loro curiosità verso quel ‘qualcosa’, che aveva spinto Kanon a pronunciare tali parole.`
`Mentre i ragazzi guardavano la TV facendo chiasso, Kanon e gli altri si diressero di corsa all'ingresso...`
`Il magazzino del roseto era dove venivano conservati diversi utensili da giardinaggio per il mantenimento delle piante.`
`Era un edificio decisamente brutto.`
` Pertanto, venne celato in un angolo nascosto del roseto per ragioni d'estetica.`
`Kanon, Genji, Eva e Hideyoshi in questo rispettivo ordine, lo raggiunsero tagliando per il roseto, mentre reggevano i loro ombrelli.`
`Seguirono un sentiero adibito al personale che deviava dal giardino di rose, e che normalmente era interdetto agli ammiratori dei fiori.`
`Lo percosero sempre più velocemente, finché la facciata del magazzino entrò nel loro campo visivo.`
`Esso era un capanno molto antiquato, e messo a confronto con la perfezione assoluta in cui il roseto era avvolto,`
` sembrava piuttosto squallido, rendendo facilmente comprensibile il motivo per cui fu posto in un luogo in cui non era visibile.`
`Eva e Hideyoshi arrivarono diversi minuti dopo Kanon e Genji.`
`"Ah...`
` Ah...`
` Tu e Kanon siete veloci...!`
` Sentivo il cuore scoppiarmi..."`
`"Non sapevo che avessero costruito un magazzino quaggiù...`
` Ma...`
` co-`
`cos'è quello...?"`
`Eva guardò dove Kanon stava indicando, e rimase ammutolita.`
` Notando ciò, anche Hideyoshi guardò il dito di Kanon, ritrovandosi ugualmente sbigottito.`
`L'entrata del magazzino era costituita da una saracinesca...`
` E lì...`
`In quell'istante, tutti capirono la ragione per cui Kanon fu incapace di trovare le parole per descrivere ciò che aveva visto.`
`Sulla saracinesca insozzata, da tempo esposta alle intemperie...`
` vi era imbrattato qualcosa...`
`C'era uno strano fluido rosso scuro... Un liquido?`
` Della melma?`
` O forse era una specie di vernice viscosa...`
` Era una visione inquietante, che raffigurava un motivo grottesco impossibile da descrivere a parole.`
`La pioggia aveva fatto sì che fosse colato giù copiosamente, proprio come del sangue fresco sgorgante da una ferita aperta...`
`Ormai era inutile girarci attorno.`
`Era raffigurato un marchio...`
` dall'aura agghiacciante, e di un rosso scarlatto che ricordava il sangue...`
` e la cui forma non presagiva nulla di buono...`
`Erano tracciati due cerchi concentrici, e al loro interno c'era un simbolo simile ad una croce.`
`Le quattro estremità della croce erano smodatamente larghe, e ricordavano un emblema di qualche area dell'Europa.`
`E negli spazi del disegno vi erano apposti dei caratteri indecifrabili,`
` o forse delle specie di codici, in uno stile estremamente dettagliato...`
`"...Che graffito volgare...`
` Che sia uno di quei cosi?`
` Uno di quei cerchi di evocazione usati nelle cerimonie sataniche?!"`
`Non ci fu da stupirsi che Hideyoshi usò un simile paragone per quell'immagine angosciante, disegnata con una strana sostanza gocciolante rosso scura.`
`"Quand'è che è stata fatta...?!"`
`"...Ieri sera ero venuto qui prima che iniziasse a piovere, ma allora non c'era nessun disegno."`
`"...Occorre fare qualcosa, prima che venga visto dagli altri.`
` Sarebbe spiacevole se qualcuno dovesse notarlo..."`
`"Hai ragione...`
` Sarà pure un semplice magazzino, ma non voglio che questo sgorbio rimanga qui, neanche un secondo di più."`
`"Nel magazzino ci sono delle forniture di vernice.`
` Per il momento rimedieremo temporaneamente verniciandoci sopra,`
` e in seguito, quando il tempo sarà migliore, lo riverniceremo nuovamente`
`..."`
`Genji si ricordò che poco prima aveva visto uno strano imbratto, con un'identica tonalità di rosso scarlatto...`
`Se non si sbagliava...`
` Già, l'aveva visto sulla porta della camera di Natsuhi...`
`"Kanon-kun.`
` Rimuovi subito questo scarabocchio e poi ritorna dentro, intesi?`
` Sarà anche un semplice magazzino, ma mi dà molto fastidio avere dei graffiti vicino alla casa in cui sono cresciuta."`
`"...Certo.`
` Me ne occuperò immediatamente..."`
`Kanon si accovacciò davanti alla saracinesca, per poi sbloccare la serratura.`
`Dopodiché, la sollevò in un colpo solo, mettendoci tutta la sua forza.`
`Vi fu un rumore frastornante, e la saracinesca in cui era presente il disegno inquietante venne risucchiata in alto, all'interno del suo scomparto...`
`Almeno per quel momento, l'immagine sinistra scomparve dalla loro vista, e tutti i presenti tirarono un sospiro di sollievo...`
`Maria si sentiva molto meglio, grazie ad una trasmissione rivolta ai ragazzini trovata per caso.`
`Battler e Jessica sfottevano ogni spezzone del programma per bambini, ridacchiando sguaiatamente.`
`Dal punto di vista di Maria, George si stava godendo il programma assieme a lei.`
`Nanjo era in disparte, seduto sul divano mentre ammazzava il tempo leggendo in silenzio.`
`Dal corridoio sentirono un rumore di passi accellerato.`
`Era il rumore dei passi di una persona sola...`
`Voleva forse dire che non era il gruppo di Kanon e degli altri tre, andati via poco prima?`
`A tornare fu Genji.`
`Era molto raro vedere Genji, il quale riteneva che ad un domestico non si addicesse il rimanere senza fiato,`
` respirare affannosamente.`
`Probabilmente era rientrato di corsa alla villa.`
` Le sue spalle erano bagnate fradicie, e non mostrava il suo tipico portamento composto.`
`Accorgendosi di aver incrociato lo sguardo con Nanjo, Genji fece un piccolo inchino silenzioso, e si avvicinò rapidamente verso di lui.`
`"...Dottor Nanjo, mi rincresce moltissimo disturbarla.`
` La prego, venga subito."`
`"...Q-`
`Qual è il problema?"`
`Quando Genji gli sussurrò qualcosa all'orecchio, Nanjo impallidì.`
`Si alzò dal divano, tentando di non farsi notare dai ragazzi assorti dal televisore,`
`{n}e i due lasciarono di corsa il salotto, smorzando i loro passi.`
`Nell'esatto momento in cui uscirono dal salotto, incrociarono Natsuhi, che stava ponendo il set per il tè nel portavivande.`
`Genji mormorò qualcosa a Natsuhi, e anche il suo volto divenne pallido per lo shock...`
`Così lasciò il portavivande dov'era, e i tre si diressero di corsa verso l'ingresso...`
`Attraverso la finestra, George li vide correre lungo il roseto.`
`"...Che strano.`
` Genji-san, il dottor Nanjo e...`
` sbaglio o quella è la zia Natsuhi?"`
`"Che succede, fratellone?"`
`"...Mi sa che è successo qualcosa.`
` Sembravano fin troppo agitati."`
`Vedendo che Eva, Hideyoshi e Nanjo erano usciti, e che il portavivande era stato lasciato all'ingresso del salotto,`
` anche Jessica e Maria capirono che era successo qualcosa.`
`"Magari c'è stato un incidente...?"`
`"...Andiamo a vedere.`
` Non è divertente se siamo gli unici esclusi, no?`
` Ihihih!"`
`Per qualche motivo, le parole di Battler suonarono decisamente inopportune...`
`Ma non potevano negare che vedere gli adulti correre sotto la pioggia, noncuranti di come si erano conciati, li inquietava e li preoccupava.`
`"...Andiamo a vedere, che dite?`
` Voglio sapere cosa è successo..."`
`Le parole pronunciate da Jessica, che cercavano di simulare sicurezza, parlavano per tutti loro.`
`"Ehi, Maria, vieni anche tu?`
` Oppure vuoi guardare la TV?"`
`"Uuh!`
` Maria guarderà la TV!`
` Uuuh!"`
`"Allora andremo soltanto noi.`
` Maria-chan, torneremo presto.`
` Resta qui a guardare la TV."`
`"Uuh!"`
`Nel tempo impiegato per uscire, i ragazzi persero di vista gli adulti, i quali si erano avviati prima di loro.`
`Ma Jessica sembrava avere un'idea abbastanza precisa sulla direzione verso cui stavano correndo.`
`Seguendo Jessica, attraversarono il roseto sotto la pioggia...`
`Il vento sembrò farsi all'improvviso più forte...`
` I boati nefasti dei tuoni cominciarono a farsi sentire come nella notte precedente.`
`Era come se l'isola fosse stata avvolta da una presenza spettrale, che stava cercando di non farli proseguire oltre.`
`"Jessica, c'è qualcosa più avanti?!"`
`"Se non sbaglio, dovrebbe esserci un magazzino con dentro degli attrezzi per il giardino."`
`"Cosa diavolo sarà mai accaduto in un posto del genere...?"`
`Proprio come aveva detto Jessica, cominciarono a vedere in lontananza un magazzino.`
` Lì vi erano presenti gli adulti.`
`La saracinesca del magazzino era aperta, e pareva che molti degli adulti stessero cercando qualcosa.`
`Per qualche ragione, solo Natsuhi, apparentemente col capo chino, si trovava al di fuori del magazzino, ed era voltata di spalle senza neanche avere un ombrello...`
`C'erano Genji, Nanjo, e Natsuhi, che avevano lasciato la villa poco prima.`
`Erano presenti anche Kanon, Eva, ed Hideyoshi, che si erano allontanati molto prima, e tutti insieme formavano una piccola folla, ma non c'era alcun segno di movimento.`
`Quando Natsuhi si accorse che i ragazzi si stavano avvicinando, sul suo volto apparve un'espressione terrificante, e corse verso di loro allargando le braccia.`
`"Non avvicinatevi!!!`
` Tornate alla villa!!"`
`...Ma nonostante ciò...`
` anzi,`
` proprio per questo motivo,`
` i ragazzi videro la scena che Natsuhi stava cercando di nascondere.`
`L'interno del magazzino, in cui la saracinesca venne lasciata alzata, era illuminato da una tenue luce fluorescente.`
` E lì c'era...`
`"KYAAAaAAAaaaAAaAAh!!!"`
`L'urlo stridulo di Jessica riecheggiò nell'aria...`
`Ma solo perché quello di Jessica fu il più alto di tutti...`
` Lo stesso grido fuoriscì anche dalla bocca di Battler e George...`
`Anche Eva spiegò le braccia, proprio come aveva fatto Natsuhi, e inveì ai ragazzi con un'espressione raggelante.`
`"George, riportali tutti alla villa!!!`
` Sbrigati!!`
` Fallo subito!!"`
`Quando Natsuhi aveva allargato le braccia, pensarono che fosse per impedirli di proseguire...`
`Ma in quel momento, non era quella la ragione per cui Eva teneva le braccia spiegate...`
`Era per non far vedere ai ragazzi quell'orrendo spettacolo.`
`Era il suo cuore di madre, che tentava di salvaguardare gli occhi ed i cuori dei ragazzi da quella terribile visione, anche se poteva soltanto usare il suo corpo per ostruire il loro campo visivo!`
`"...Questo dev'essere uno scherzo, vero...?!"`
`Avevo visto tantissime scene scabrose come quella.`
` Ne ho viste a profusione: nei fumetti, in TV, negli anime, nei film...`
`Ma nella vita reale, questo genere di immagini sconcertanti non dovrebbe apparire davanti ai nostri occhi, no?!!`
` Queste cose non dovrebbero...`
` Aaaah,`
` ma, quell'abito...`
` è del mio vecchiaccio, vero...?`
` Ma certo, quello è zio Klaus...`
` E poi c'è Kirie-san, e zia Rosa, UOOOOoOOOooOhhhhhh!!!`
`"Papà, PAPÀ!!!"`
`"Non farlo, Jessica!!`
` Non entrare!!`
` Non guardare!!!"`
`"Papà, papà!!`
` AAaaAAAaaAAhhhhhhh!!!"`
`"...Il rigor mortis è presente in quasi tutto il corpo...`
` Probabilmente...`
` sono trascorse almeno sei ore dal loro decesso...`
` A giudicare dalle condizioni delle aree danneggiate, c'è un'alta probabilità che siano state deturpate post mortem..."`
`"...No, devo stare attento a ciò che dico...!`
` Sono un medico privato, fare autopsie non rientra nelle mie competenze...!"`
`"...Che cosa significa?`
` Che non bastava ucciderli... ma che si è anche accanito ulteriormente su di loro?!!`
` È stato il diavolo, questa è opera del diavolo!"`
`Zia Natsuhi stringeva Jessica fra le sue braccia, e zia Eva teneva abbracciato il fratellone George...`
` perciò io ero l'unico che potesse avvicinarsi all'entrata del magazzino...`
`Aah...`
` Se solo ci fosse stato qualcuno che avesse tenuto anche me fra le sue braccia, e mi avesse trattenuto...`
` una scena tanto immonda non sarebbe mai rimasta impressa nella mia memoria...`
`...No, non era vero...`
`Chi doveva stringermi nel suo abbraccio non l'ha fatto, ma non perché era assente...`
` {i:Le persone che avrebbero dovuto tenermi abbracciato erano proprio lì, erano qui, non è vero?!!}`
`Come aveva detto Jessica, sembrava effettivamente un magazzino adibito a conservare utensili per il giardinaggio.`
`Un tosaerba, delle lame di ricambio,`
` un falcetto per l'erba, un martello,`
` una sega, e arnesi per la costruzione...`
` Vasi per piante e sacchi di fertilizzante erano impilati l'uno sopra l'altro.`
`Ed allo stesso modo, i cadaveri di diverse persone giacevano in quel luogo.`
`{n}No, erano stati gettati lì!`
`Potevo riconoscerli dai vestiti.`
`Il vecchiaccio, Kirie-san...`
` Zio Klaus, zia Rosa...`
` E oltre a loro... c'era Gouda-san e...`
` Ce ne sono ancora?`
` Quanti sono morti...`
` Ma è uno scherzo!!! Non riesco neanche a contarli sulle dita di una mano, maledizioneeeee!!!`
`Non sapevo se fossero stati usati gli attrezzi da giardino, che potevano senz'altro essere sfruttati in maniera crudelmente brutale, se impiegati in modi diversi da quelli normali,`
` o se per tale fine, fosse stato portato da fuori qualche efferato strumento...`
`Ma ad ogni modo...`
` sui cadaveri lì accatastati era stato apposto del trucco orrendo...`
`Non era del trucco... dai loro visi era più che altro come se...`
` {i:avessero scavato dentro ai loro volti...!}`
`Le loro facce erano ridotte a pezzi, contorte in delle espressioni per nulla consone a quelle di un essere umano, neanche dopo la sua morte...`
` Non riuscivo a distinguere dove fossero i loro occhi e il loro naso, ma le loro bocche sì! Perché erano completamente spalancate, e si potevano vedere le gengive!`
`Ma non avevano gli incisivi, e le guance che avrebbero dovuto celare i denti erano state spappolate e rivoltate!`
` Neanche tutto quel trucco alla moda su cui ti eri fissato, nonostante fossi un uomo, è servito a qualcosa...!!`
`"UOOOOoooOOOOOooooh!!!`
` PAPAAaaAAAaÀ!!`
` Ho sempre pensato che saresti finito all'inferno, sai?!"`
`"Ma non in questo modo!!`
` Non eri uno stronzo così grande da dover patire qualcosa di così tanto orribile!!`
` E tu, Kirie-san...`
` Ti avevo detto di smetterla di frequentare un uomo come lui...`
` Anche tu...`
` Non c'era alcun motivo per cui tu dovessi subire tutto questo, no...?!"`
`"...Non hanno la faccia... Non hanno la faccia...`
` Cazzo cazzo cazzo cazzo, aaaaaaaaaaaahhhhh!!"`
`"...Battler-san, smettila di guardarli...`
` I tuoi genitori non vorrebbero che li vedessi in questo stato...!`
` Non guardarli più... fallo anche per tua madre e tuo padre!!"`
`"I morti non dovrebbero lasciarci pregarli con un viso in cui sembrano riposare in pace?!`
` Non hanno le facce, Kirie-san e il mio papà non hanno una faccia!!`
`{n}Non so neanche... che faccia avessero quando sono morti!!"`
`"Perché doveva capitare a me!!`
` Quando ripenserò a mio padre e agli altri, dovrò sempre ricordare anche questi orrori maciullati?!`
` È fantastico,`
` perché non ho bisogno di ricordare la faccetta compiaciuta di quel vecchiaccio!!`
` È fantastico, semplicemente fantastico!!"`
`"Ma la faccia di Kirie-san non poteva venire risparmiata...?`
` Lei non era una stronza...`
` A volte me le faceva girare, ma...`
` per me era una specie di sorellona tosta..."`
`"Non è giusto...`
` Non è affatto giusto...!!`
` Almeno zio Klaus è messo meglio, no?!!`
` Non è l'intero volto, ma solo il suo profilo!!`
` Almeno metà del suo viso è rimasto intatto!!!`
` È accettabile, è ancora accettabile!!"`
`"NOOOOOOoooOOOOOoooooOOOOOOOOOOooooooOOOOoooooooOOOOOooooo!!!"`
`Jessica si assordò con le proprie urla, in modo da coprire i miei discorsi rabbiosi.`
`"...Basta, Battler-kun...!`
` Adesso basta... Adesso basta...!"`
`"Fratellone, fratellone!!`
` UUUOOOOOOOOGGGGGGH!!!"`
`Senza badare affatto alla mia età o alle mie apparenze...`
` caddi in ginocchio, aggrappandomi singhiozzante al bacino del fratellone.`
`Era come se stessi piangendo a nome di tutti i presenti...`
`Dando voce ai loro sentimenti, continuai ad urlare in lacrime...`
`"...Papà...`
` I mor...`
` I deceduti...`
` sono zio Klaus, zio Rudolf, zia Kirie,`
` zia Rosa e Gouda-san...`
` Sono cinque, giusto...?"`
`"...No...`
` Ce ne sono sei...`
` C'è...`
` un'altra persona..."`
`Il corpo che Hideyoshi stava guardando... si trovava celato in una montagna di cianfrusaglie,`
` in un punto non visibile a George, rimasto sull'entrata...`
`Pertanto, George non poteva sapere.... di chi fosse quel cadavere...`
`Perciò... George si maledì.`
` Si maledì... perché solo le sue peggiori ipotesi finivano sempre per avverarsi...!`
`"...Allora...`
` quella che giace ai tuoi piedi, papà, è...`
` S-`
`Shannon, non è così...?"`
`"...Già...`
` È Shannon-chan."`
`"..."`
`George rimase ammutolito...`
` Tremolò debolmente, mordendosi il labbro inferiore...`
`In altre circostanze... avrebbe voluto precipitarsi verso il corpo della sua amata, e gridare in preda al pianto...`
`Ma... prima di farsi trascinare dall'impulso e di andare di corsa da lei...`
`{n}raccolse tutta la calma che poteva, e chiese a suo padre:`
`"...Anche Shannon...`
` è come...`
` zio Klaus e gli altri?"`
`"..."`
`Hideyoshi capì il significato profondo dietro tali parole...`
` Pertanto, non poteva dargli una risposta immediata...`
`Al contrario... riteneva che, in quel momento, il silenzio fosse l'unica risposta sincera e amorevole che potesse dare a George.`
`Quando George chiese se fosse come gli altri...`
` intendeva domandare se il suo corpo fosse nello stesso stato...`
`E siccome Hideyoshi non lo aveva negato...`
` stava a significare che il suo cadavere era nelle stesse misere condizioni.`
`"...Posso...`
` vedere Shannon...?"`
`"...No...`
` non puoi."`
`"...Perché...?`
` Dopotutto... non potrò rivedere mai più il viso di Shannon, no...?`
` Allora... perché non posso vedere...`
` che aspetto abbia il suo volto...?"`
`"...È stata ieri l'ultima volta che hai incontrato Shannon-chan?"`
`"...Sì."`
`"Capisco...`
` Quando l'hai salutata...`
` che genere di espressione aveva...?"`
`"...`
`Aveva un sorriso meraviglioso."`
`Una volta ricevuto l'anello...`
` era confusa, anche se in cuor suo doveva essersi decisa,`
` e sembrava imbarazzata...`
` dopodiché, scappò via, vergognandosi per avergli mostrato tale espressione...`
` Fu quello il viso che riemerse nella sua mente...`
`"...Ho capito...`
` In tal caso, sono certo che anche Shannon-chan... vorrebbe che tu conservassi il ricordo di quel sorriso..."`
`Hideyoshi diede un'occhiata al corpo di Shannon, situato ai suoi piedi...`
`{n}Proprio come gli altri cadaveri, era in uno stato così orribile, che avrebbe fatto venire voglia a chiunque di coprirsi gli occhi...`
`Un lato della sua testa era stato fracassato, e rimaneva soltanto metà del suo volto...`
`Chissà se, ripulendo la metà rimanente della sua faccia, intrisa di sangue rosso scuro,`
` si sarebbe potuto scorgere quel sorriso grazioso... anche se solo per metà...`
`Hideyoshi si portò istintivamente una mano sugli occhi...`
`Quanta crudeltà...`
` Se proprio doveva essere sfracellata in ogni caso, se almeno la sua faccia fosse stata completamente distrutta,`
`sarebbe stato possibile illudere George per qualche attimo, e teorizzare in maniera forzata che fosse qualcuno coi vestiti di Shannon.`
`Ma metà del suo viso era rimasto intatto...!`
`Umiliare così tanto un cadavere... e poi rendere inequivocabile che il corpo fosse di Shannon, e di nessun altro!`
` Che atto disumano, che gesto vile...`
`E lì, mentre cercava disperatamente di imprimere nei suoi occhi l'espressione rimasta su metà del viso di Shannon, la quale giaceva ai piedi di Hideyoshi,`
` c'era la figura di Kanon...`
` Kanon non stava piangendo...`
`I suoi occhi erano umidi, ma da essi non scendevano lacrime.`
`Ciononostante, non voleva dire che la sua tristezza fosse minore di quella degli altri presenti...`
` Perdere Shannon, con cui aveva vissuto nello stesso orfanotrofio, e che amava come una sorella...`
` doveva essere stato esattamente come perdere un consanguineo...`
`"...George...`
` Sono sicuro che Shannon-chan...`
` ti stia ringraziando...`
` Non avrebbe voluto che tu la vedessi in questo stato pietoso...`
` Sono sicuro che...`
` sia grata per il tuo aver resistito alla tentazione..."`
`"...Capisco...`
` Capisco, papà... Ho capito..."`
`George si appoggiò al muro esterno del magazzino... rannicchiandosi privo di forze.`
`"...Papà...`
` Ho una richiesta da farti."`
`"Cosa c'è...?"`
`"...Vorrei che tu guardassi qualcosa per me...`
` Sul dito di Shannon...`
` c'è per caso un anello...?"`
`"...Un anello...?`
` Fammi vedere un secondo..."`
`Hideyoshi si accovacciò...`
` Nel mentre, Kanon gli indicò in silenzio una delle mani di Shannon.`
`"...Sì...`
` C'è.`
` È un anello con un diamante.`
` E con dei diamanti più piccoli...`
` Dev'essere piuttosto costoso..."`
`"L'anello...`
` su che mano, e...`
` su quale dito si trova?"`
`"...Uhm...`
` Sull'anulare della mano sinistra...`
` Ho capito...`
` Shannon-chan...`
` si era findanzata...?"`
`"...George...`
` non dirmi che tu-"`
`"Eva!!`
` Ora come ora non ha importanza!!`
` Shannon-chan ha ricevuto una promessa per il futuro da parte di un uomo...!`
` Un uomo le ha promesso felicità per tutta la vita...`
` Non importa di chi si tratti!"`
`"Sentirsi dire questo da un uomo...`
` non è forse il più grande sogno di una donna...?`
` Non so quando abbia ricevuto questo anello.`
` Non so nemmeno chi glielo abbia dato!`
` Tuttavia...`
` ciò non toglie che Shannon-chan ha ricevuto questo anello."`
`"Dopodiché... lo ha accettato, e se lo è messo sull'anulare sinistro...`
` Sono certo che anche l'uomo che glielo ha dato...`
` fosse altrettanto felice."`
`Molti dei presenti avrebbero potuto pensare che Hideyoshi fosse sconvolto dalla singolarità della situazione, e che stesse farfugliando sciocchezze...`
` Tuttavia...`
` qualcuno che conosceva...`
` la vera natura del rapporto tra George e Shannon...`
` avrebbe compreso pienamente tali parole.`
`"...Capisco...`
` Grazie...`
` papà."`
`George si alzò in piedi.`
` Tracce di lacrime gli rigavano ancora il volto, ma il suo viso riacquistò la calma di sempre...`
`"...Andiamo.`
` Battler-kun, Jessica-chan...`
` Se continuassimo a restare qui, saremo d'intralcio agli adulti."`
`"...Sniff...`
` Hai ragione..."`
`Una volta che tirò su col naso, Jessica mostrò il volto a sua madre, che l'aveva tenuta per tutto il tempo tra le sue braccia, per farle sapere che ora stava bene...`
`E quando si voltò verso George, sfoggiava nuovamente la sua solita espressione...`
`Sebbene non le fosse ancora ritornato il sorriso.`
`"...Battler...`
` Tieni duro..."`
`Battler continuò a rimanere accovacciato davanti ai resti dei suoi genitori...`
`"...Scusatemi...`
` Piangere come un ossesso mi ha calmato...`
` Vecchio bastardo... starai ridendo come un matto...`
` nel vedermi piangere come un poppante non appena scopro la tua morte... Anche se ti ho sempre risposto male..."`
`"Niente da fare...`
` Sembra che io abbia il gene che ti fa piangere quando i tuoi genitori tirano le cuoia...!"`
`La faccia di Battler era ancora rossa per i segni del pianto,`
` ma si era ripreso abbastanza per abbozzare un sorriso... anche se forzato.`
`"...Kanon...`
` Neanche tu dovresti restare qui.`
` Torna alla villa coi ragazzi."`
`Natsuhi era rimasta per tutto il tempo sotto la pioggia, incapace di mettere piede nel magazzino...`
` Forse stava affrontando il lutto in modo diverso da quello di Battler.`
`Ora che suo marito era morto, si rese conto che doveva assumere il ruolo di una figura responsabile...`
` e diede a Kanon quegli ordini.`
`"...Sì...`
` Madame."`
`Kanon si alzò in silenzio, e si girò verso di noi.`
`La sua faccia era di un bianco cadaverico, come se il suo cuore fosse morto insieme a Shannon...`
` e la sua espressione sembrava priva di vita.`
`In una giornata qualunque, se a Kanon fosse stato chiesto di guidare i ragazzi lungo il bellissimo roseto,`
` si sarebbe messo in capo alla fila...`
`Ma in quel momento, non c'era distinzione tra Kanon e i ragazzi...`
` Non erano che dei giovani di simile età... addolorati per la perdita dei propri cari.`
`Dopo essersi assicurata che i ragazzi fossero tornati dentro, Natsuhi diede a Genji delle istruzioni.`
`"...Genji...`
` Contatta immediatamente la polizia.`
` Probabilmente, finché il tifone non sarà cessato, non riusciranno ad arrivare qui, ma dovrebbero essere in grado di dirci cosa fare."`
`"...Sarà fatto.`
` C'è una radio d'emergenza, la userò per contattarli."`
`Udendo quelle parole, Natsuhi se lo ricordò.`
` È vero, i telefoni erano fuori uso...`
`Ma, vivendo in un'isola remota, avevano anticipato dei problemi ai telefoni, ed erano forniti anche di una radio...`
`Ad ogni modo, dovevano contattare la polizia per chiedere direttive...`
`{n}Il resto poteva attendere.`
`"...Dottor Nanjo...`
` Può fare qualcosa in merito a tale situazione?"`
`"Mi rincresce ammetterlo, ma...`
` Non c'è niente che io possa fare..."`
`"...Capisco...`
` Genji, potresti almeno coprire i loro volti?`
` Lasciarli esposti in questo modo è umiliante anche per loro..."`
`"...Certamente."`
`Genji stava prendendo all'interno del magazzino diversi asciugamani asciutti...`
` quando Eva lo fermò con tono squillante.`
`"Aspetta un attimo!`
` Fermati.`
` Questa è la scena di un delitto, vero?`
` Allora non possiamo contaminarla.`
` Eravamo tutti scossi e abbiamo camminato dentro con le nostre scarpe, ma questo di sicuro ostacolerà le indagini della polizia, giusto?"`
`"..."`
`Indignata, Natsuhi lanciò ad Eva un'occhiataccia...`
` Da un punto di vista obiettivo, Eva aveva ragione.`
`Ma volle comunque protestare, squadrandola per il suo non voler concedere a quei cadaveri, umiliati anche dopo la morte e in uno stato pietoso,`
` il semplice gesto misericordioso di coprire i loro volti...`
`Tuttavia, ciò che aveva detto Eva era decisamente razionale e accurato.`
`Quello scenario raccapricciante non era affatto frutto di un incidente.`
` Era un crimine...`
` Qualcuno li aveva uccisi.`
` Era un caso di omicidio.`
`Perciò, dovevano stare attenti a non inquinare ulteriormente la scena...`
`Il minimo che potevano fare per aiutare la polizia, era consegnare gli indizi utili ad individuare lo spregevole assassino.`
`"...Concordo con Eva-san...`
` Finché non arriverà la polizia, dovremmo lasciare tutto così com'è..."`
`"...Lei cosa dice, madame?"`
`"...Avete ragione...`
` Molto bene.`
` Chiudete tutto...`
` E per sicurezza, sarebbe meglio cambiare lucchetto."`
`"...Cambiare lucchetto?"`
`"Sì...`
` Quando siamo venuti qui, la serratura della saracinesca era chiusa...`
`{n}Vuol dire che, per chiuderla, il colpevole ha usato la chiave della saracinesca."`
`"...E-Effettivamente ha senso.`
` Significa che sulla chiave che la apre ci sono le impronte digitali del colpevole?!"`
`"...Sarebbe una prova importante da consegnare alla polizia,`
` ma di solito ce l'ha Kanon-kun, e l'ha usata per sbloccare il magazzino.`
` Probabilmente avrà le sue impronte."`
`"Inoltre, quella chiave è stata consegnata poco fa a Genji-san, e lui l'ha presa a mani nude...`
` Non credo che ci sarà molto utile come prova."`
`"...Sono stato imprudente...`
` Ne sono davvero rammaricato..."`
`"Genji-san.`
` Ci sono altre chiavi di questo magazzino?"`
`"...No.`
` Solamente questa."`
`"Il che significa che il colpevole ha preso quella chiave dalla stanza dei domestici...`
` E poi ha avuto lo scrupolo di riporla dove l'aveva trovata..."`
`Il discorso di Hideyoshi sembrava sensato, ma se ci si rifletteva su, non era molto plausibile.`
` Perché prendersi la briga di rimettere a posto una chiave rubata...?`
`Anzi, riflettendoci ancora più a fondo, vi erano elementi ben più bizzarri.`
`Normalmente, quando un criminale cela un corpo, guadagna tempo per posticipare la scoperta del reato, e per scappare il più lontano possibile.`
`I sei non erano stati necessariamente uccisi lì, ma era ragionevole supporre che fossero stati uccisi da qualche parte sull'isola,`
` portati in quel magazzino, e nascosti per ritardare la scoperta del crimine...`
`Tuttavia, quel graffito a forma di inquietante cerchio magico, tracciato sulla saracinesca del magazzino,`
` aveva chiaramente indicato la posizione dei cadaveri nascosti...`
`Certo, non li menzionava in maniera esplicita, ma con sei persone scomparse,`
` un graffito così vistoso, ed inoltre la chiave che aveva aperto il magazzino rimessa al proprio posto...`
` era quasi come se volesse che i cadaveri venissero trovati.`
`"...In ogni caso, non possiamo affidarci ad un lucchetto che il colpevole ha già aperto e richiuso una volta.`
` Se vogliamo impedire che il colpevole metta mano in questo posto, penso che dovremo apporre un nuovo lucchetto."`
`"Penso che sia una buona idea...`
` Ne sono a favore."`
`Genji rovistò nel magazzino, e aprì un lucchetto nuovo di zecca all'interno di una scatolina.`
`"Cosa devo fare con la chiave...?"`
`"...La terrò io.`
` Mi assumerò la responsabilità di consegnarla alla polizia."`
`Natsuhi prese la chiave del lucchetto dalle mani di Genji.`
`E una volta che tutti uscirono, la saracinesca venne abbassata...`
`E così, i cadaveri furono nuovamente rinchiusi dietro quella saracinesca, in cui vi era dipinto quell'inquietante cerchio magico.`
`Genji si accovacciò davanti alla saracinesca per agganciare il lucchetto nuovo...`
`Alcune saracinesche possono avere dei propri lucchetti, indipendenti dalla serratura principale.`
` E quella saracinesca era di tale tipologia.`
`Il magazzino si ergeva minacciosamente, sommerso dalla pioggia battente e dal rombo dei tuoni...`
` I sei cadaveri vennero fagocitati dalla saracinesca serrata, e ricoperta da una sostanza disturbante simile al sangue...`
`Più che per preservare la scena per la polizia, Natsuhi pensava che forse mettere un nuovo lucchetto...`
` avrebbe fatto in modo che quell'orribile demone non potesse ingoiare altre vittime,`
` e che le sue fauci sarebbero rimaste sigillate in eterno...`
`"...Su, andiamo via...`
` Dottor Nanjo, la ringrazio per essere venuto fin qui...`
`{n}Genji, contatta immediatamente la polizia."`
`"Lo farò non appena ritorneremo..."`
`Gli adulti lasciarono il magazzino...`
`L'angosciante cerchio magico tracciato sulla saracinesca manteneva i sei corpi nella sua gola,`
` stagliandosi spettralmente mentre, ad intervalli, veniva illuminato dai lampi...`